Da sem se lotil nehvaležne naloge sestaviti seznam vseh knjig, ki sem jih kdaj prebral, kolikor se spominjam, me nadvse veseli in me navdaja z zadovoljstvom.
Ne poznam pisatelja, ki bi bil dovolj nor, da bi to poskusil.
Mogoče bo zaradi mojega seznama nastala še večja zmeda – ni pa to njegov namen.
Tisti, ki vedo, kako brati kakega pisatelja, bodo tudi vedeli, kako brati njegove knjige.
Tem bo seznam govoril sam po sebi.
Pisatelj dobi za svoje delo sicer malo, je pa zanj plačilo tudi to, da si v bralcu pridobi prisrčnega, osebnega prijatelja.
Ena od redkih radosti, ki jih doživi, je ta, da prejme od neznanega bralca prav tisto darilo, ki ga pričakuje.
Vsak iskren pisatelj ima po mojem med svojimi bralci na stotine, morebiti na tisoče takšnih neznanih prijateljev.
Mogoče obstajajo tudi pisatelji, in brez dvoma so tudi takšni, ki komajda potrebujejo bralce, razen kot kupce svojih knjig.
Z menoj je drugače.
Jaz potrebujem prav vsakega.
Jaz posojam in si izposojam.
Oprem se prav na vsakega, ki mi ponudi pomoč.
Sram bi me bilo, če ne bi sprejel tako prijaznih ponudb.
Zadnji je prišel s takšno ponudbo študent z Yaleske univerze, Donald A. Schön.
Profesorju Henriju Peyru na tamkajšnjem francoskem oddelku sem bil poslal kopijo svojega pisma, v katerem sem zaprosil za strokovno pomoč, in ta mladi mož je pismo prebral in mi sam od sebe ponudil svoje usluge.
Ena od prvih stvari, ki jih povezujem z branjem knjig, so boji, v katere sem se spuščal, zato da bi jih dobil.
Ne zato, da bi jih imel, da boste vedeli, temveč zato, da bi jih dobil v roke.
Od trenutka, ko me je zgrabila strast, sem zmerom znova naletel na ovire.
Knjige, ki sem jih hotel dobiti v javni knjižnici, so bile zmerom izposojene.
In seveda nikoli nisem imel denarja, da bi si jih kupil.
Kratko malo nemogoče je bilo v knjižnici v soseščini dobiti dovoljenje za tako "nemoralno" delo, kakor je Strindbergov Zagovor blazneža: takrat mi je bilo osemnajst ali devetnajst let.
V tistih dneh so knjige, ki jih je bilo mladim prepovedano brati, označevali z zvezdicami – z eno, dvema ali tremi, glede na stopnjo nemoralnosti, ki so jim jo pripisovali.
Sumim, da še zmerom delajo tako.
Upam, da je tako, zakaj ne poznam nič bolj primernega za spodbujanje želja, kakor je ta neumni način razporejanja in prepovedovanja.
Knjige so ena od redkih stvari, ki so ljudem zelo pri srcu.
In boljši ko je človek, laže pusti iz rok, kar mu je najljubše.
Knjiga, ki leži odvržena na polici, je zapravljeno strelivo.
Knjige morajo kakor denar stalno krožiti.
Kolikor se le da, si izposojaj in posojaj drugim – tako knjige kakor denar!
Še posebno pa knjige, ker knjige pomenijo neskončno več kakor denar.
Knjiga je ne samo prijateljica, tudi pridobiva ti prijatelje.
Ko imaš knjigo, ki je polna pameti in duha, si bogatejši.
Če pa jo izročiš naprej, si trikrat bogatejši.
Z branjem v otroštvu je povezan pomemben faktor, na katerega radi pozabimo – zunanje okoliščine, v katerih smo takrat brali knjige.
Kako razločno se v poznejših letih spominjamo občutkov ob branju kake knjige, ki nam je bila ljuba, v kakšnih črkah je bila natisnjena, kako je bila vezana, kakšne so bile ilustracije in tako naprej.
Kako zlahka si obnovimo čas in kraj, ko smo kako knjigo prvikrat brali.
Nekatere knjige smo brali, ko smo bili bolni, druge, ko je divjala nevihta, zaradi nekaterih smo bili kaznovani, zaradi drugih pohvaljeni.
Ob spominjanju na te dogodke se notranji in zunanji svet zlijeta v eno.
Branje očitno pomeni "dogodke" v našem življenju.
Sem eden tistih bralcev, ki kdaj pa kdaj prepišejo dolge odstavke iz knjig, ki jih berejo.
Te navedke najdevam vseposod, kadarkoli začnem kaj iskati po svojih rečeh.
Na srečo ali žal nikoli niso pri roki.
Včasih traja cele dni, ko se poskušam spomniti, kam sem jih skril.
Tako sem zadnjič odprl eno svojih pariških beležnic, da bi nekaj pogledal, in naletel na enega tistih odstavkov, ki živijo v meni leta in leta.
Odstavek je Gautierov iz uvoda Havelocka Ellisa v Proti toku (A Rebours).
Začne se takole: "Pesnik ‘Cvetja zla’ je imel rad tisto, čemur neprimerno pravijo slog dekadence in kar ni nič drugega kakor umetnost, v kateri je dosežena skrajna zrelost, sad nagibajočih se sonc iz starih civilizacij: iznajdljiv, zapleten slog, poln odtenkov in iskanosti, ki nenehoma odriva meje govora, si izposoja iz vseh tehničnih besedišč, si jemlje barve z vseh palet in tone z vseh klaviatur ..."
Nato pride stavek, ki se zmerom prikaže naenkrat, kakor če se prižge semafor: "Slog dekadence je najvišji izraz Besede, zbrane v svoji dokončni obliki in prignane v svoje zadnje skrivališče."
Vse moje življenje je beseda "izpovedi" v kakem naslovu zmerom delovala name kakor magnet.
Omenil sem že Strindbergov Zagovor blazneža.
Moral bi bil omeniti tudi znamenito delo Marje Baškirceve in Powysove Izpovedi dveh bratov (Confessions of Two Brothers).
Skozi dvoje zelo slavnih izpovedi pa se nikoli nisem mogel pregristi.
Ene so Rousseaujeve, druge de Quinceyjeve.
Nedavno sem se lotil druge takšne knjige, Rousseaujevih Izpovedi (Les Confessions), a sem jih bil po nekaj straneh prisiljen pustiti.
Nameravam pa v celoti prebrati njegovega Emila, ko se mi bo posrečilo najti izvod s čitljivimi črkami.
Tisto malo, kolikor sem prebral od tega dela, mi je bilo nenavadno všeč.
Za pisatelja je branje ena velikih skušnjav takrat, ko se ukvarja s pisanjem knjige.
Pri meni se očitno, brž ko začnem pisati novo knjigo, razvije tudi strast do branja.
V resnici se mi zaradi nekakšnega izprevrženega nagona v trenutku, ko se polotim nove knjige, zahoče počenjati tisoč različnih stvari – ne zato, kot se zgodi dostikrat, ker bi se želel izmakniti nalogi pisanja.
Ne, pokaže se, da tedaj lahko pišem in počnem druge reči.
Ko te zgrabi ustvarjalna nuja – vsaj jaz sem to izkusil – postaneš ustvarjalen hkrati v vseh smereh.
Te izkušnje ne pozabim nikoli.
Še preden sem prebral tri strani, se je Thomas Mann začel sesipati.
Nichols ni rekel niti besede, da veste.
A ko sem zgodbo bral naglas in nekemu kritičnemu ušesu, se je naenkrat razkril ves škripajoči mehanizem, na katerega se opira ta izdelek.
Mislil sem, da držim v rokah kos čistega zlata, pa sem naenkrat strmel v kepo papirmašeja.
Ko sem prišel do polovice knjige, sem jo vrgel po tleh.
Pozneje sem na hitro preletel Čarobno goro in Buddenbrookove (Buddenbrooks), ki sem ju imel za veličastni deli, pa se ni zgodilo nič drugega, kakor da sta se mi zdeli enako nepristni.
Pa vendar me je nekoč spravilo v smeh in jok.
Branje naglas svojim deškim prijateljem, posebno Joeyju in Tonyju, mojima najbolj zgodnjima prijateljema, mi je za nekaj odprlo oči.
Zgodaj v svojem življenju sem odkril, kar odkrijejo nekateri z nejevoljo in razočaranjem dosti pozneje, namreč to, da branje naglas ljudi lahko uspava.
Bodisi da je bil moj glas enoličen bodisi sem slabo bral ali pa so bile knjige, ki sem jih izbral, napačne vrste.
Poslušalstvo je pri meni neizogibno zaspalo.
To mi sicer ni vzelo poguma in sem bral nekaterim naglas še naprej.
Te izkušnje tudi niso spremenile mojega mnenja o mojih malih prijateljih.
Ne, čisto mirno sem presodil, da knjige pač niso za vsakogar.
Tako mislim še danes.
Zadnje, kar bi komu na svetu svetoval, bi bilo, naj pripravi vsakogar do tega, da bo bral.
Če bi bilo po moje, bi najprej poskrbel, da bi se kak deček izučil za tesarja, zidarja, vrtnarja, lovca, ribiča.
In knjige so luksus.
Seveda računam s tem, da bo normalen mladenič vse od otroških let plesal in pel.
In da se bo igral igre.
Jaz bi na vso moč podpiral ta nagnjenja.
Branje knjig pa lahko počaka.
in če si kdo želi preživeti prijeten, zabaven in poučen dan v knjižnici, naj zagotovo začne z besedo, kakršna je "misteriji".
Pripeljala vas bo daleč in vsepovsod, od nje se boste vrnili domov vrtoglavi, ravnodušni do hrane, spanja in drugih zahtev vegetativnega živčnega sistema.
Vendar ne boste nikoli doumeli misterija!
In če se vam bo zgodilo, da se boste morali, kakor se navadno zgodi temeljitemu učenjaku, napotiti od "strokovnih" virov, ki so jih izbrali enciklopedični vsevedi, k drugim "strokovnim" virom o isti temi, se bo kmalu izkazalo, da vaše strahospoštovanje do nakopičene modrosti, spravljene v enciklopedijah, usiha in se kruši.
Dobro je, če človek postane nezaupljiv do te zakopane učenosti.
Kdo so navsezadnje vsi ti modrijani, zazidani v enciklopedije?
Mar so najvišje avtoritete?
Zadnja avtoriteta mora biti človek vedno sam.
Ti vase zgruznjeni modrijani so se "nagarali na polju" in so nabrali veliko modrosti.
Vendar ni niti božja modrost pa tudi ne vsota človeške modrosti (o vsem), kar nam ponujajo.
Garali so kakor mravlje in bobri in navadno prav tako brez humorja in domišljije kakor ta ponižna bitja.
Ena enciklopedija si je izbrala svoje strokovnjake, druga druge.
Strokovnjaki ali avtoritete so zmerom mamilo na trgu.
Ko jih uporabiš, nekaj veš o temi, ki si jo iskal, in veliko več o nepomembnih stvareh.
Nazadnje pogosteje kakor ne obupate, zmedeni in polni dvomov.
Če ste sploh kaj pridobili, ste pridobili to, da ste si izostrili zmožnost spraševanja; to zmožnost hvali Spengler in jo opisuje kot poglavitno, kar je dobil od Nietzscheja.
O knjižici Fredericka Carterja – Simboli razodetja – pa je morda zanimivo vedeti, da je avtor te knjižice oskrbel D. H. Lawrencea z neprecenljivim gradivom, ki mu je pomagalo napisati Apokalipso (Apocalypse).
Nevede mi je Carter s svojo knjižico tudi dal gradivo in navdih, s katerima bom, kakor upam, nekega dne napisal Drakona in ekliptiko (Draco and the Ecliptic).
Ta, pečat ali sklepni kamen mojih "avtobiografskih romanov", kakor se imenujejo, se bo izkazal, na to se zanesem, kot zgoščeno, prozorno, alkimistično delo, tanko kakor oblat in do kraja neprodušno.
Namesto da bi me minevala strast za knjige, se mi zdi, da se z menoj dogaja ravno nasprotno.
Mogoče vsebujejo moje prenapete izjave element nedovzetnosti.
Zato pa nikoli nisem bil "obziren" ali "tankočuten", kakor se temu reče.
Sem bolj robate vrste – vsekakor pošten in odkrit.
In zato svoja prijatelja Gionoja in Cendrarsa vnaprej prosim, naj mi oprostita, če sem kriv.
Prosim ju, naj se me odrečeta, če bom priklical nad njuni glavi posmeh.
Vendar nočem zamolčevati svojih besed.
Vsebina prejšnjih strani, potek vsega mojega življenja me v resnici vodita naravnost k izjavi o moji ljubezni in občudovanju.
Cendrars je bil prvi francoski pisatelj, ki me je poiskal med mojim bivanjem v Parizu, V Parizu sem živel od marca 1930 do junija 1939.
Poglavitno, kar je treba vedeti o Blaiseu Cendrarsu, pa je to, da je zelo mnogostranski.
Prebral je tudi mnogo knjig, knjig mnogih vrst in s tem ne mislim "dobre" in "slabe" knjige, temveč knjige, ki se tako razlikujejo med seboj, da imamo pri njem vtis, kakor da se razvija v vse smeri hkrati, zares dozorel možak.
Prav gotovo pa dozorel pisatelj.
Njegovo lastno življenje se bere kakor arabska Tisoč in ena noč.
In ta človek, ki je živel superdimenzionalno življenje, je tudi knjižni molj.
To je Cendrars.
Neprevidno sem rekel: "Bolje ko te poznam."
Moj dragi Cendrars, nikoli te ne bom poznal, ne tako, kakor poznam druge ljudi, o tem sem prepričan.
Naj se še tako temeljito razkrivaš, ti ne bom nikoli prišel do dna.
Dvomim, da bi ti kdo sploh lahko kdaj prišel do dna, in da se tako izražam, ni samoljubnost.
Navdihuješ, razodevaš, a se nikoli ne razgališ popolnoma.
Sicer se ne izmikaš.
Ne, ko se človek srečuje s teboj, bodisi osebno bodisi v napisani besedi, napraviš nanj vtis, da daješ vse, kar imaš dati.
V resnici si eden od redkih meni znanih mož, ki v svojih knjigah in prav tako osebno dajejo tisto "dodatno mero", kakršna nam pomeni vse.
Daješ vse, kar je mogoče dati.
Ni tvoja hiba, da ni mogoč vpogled v samo jedro tebe.
To je zakon tvojega bitja.
Prav gotovo so na svetu ljudje, ki so manj znanja željni, manj lakomni, manj požrešni, za katere so te pripombe brez pomena.
A tako si izostril našo dojemljivost, tako stopnjeval našo zavest, tako poglobil našo ljubezen do moških in žensk, do knjig, do narave, do tisoč in več stvari v življenju, ki jih zmore katalogizirati edinole kateri od tvojih nikoli dokončanih odstavkov, da zbujaš v nas željo obrniti tvojo notranjost navzven.
Kadar te berem ali se pogovarjam s teboj, se zmerom zavedam, kako neizčrpna je tvoja zavest: ne samo, da sediš na stolu v kaki sobi v tem in tem mestru v tej in tej deželi in nam pripoveduješ, o čemer premišljaš ali kar te vznemirja, temveč pripraviš stol do tega, da spregovori, in sobo do tega, da drhti v hrupu mesta, katerega življenje vzdržuje nevidna zunanja množica celega naroda, katerega zgodovina je postala tvoja zgodovina, katerega življenje je tvoje življenje in tvoje življenje njegovo, in ko pripoveduješ ali pišeš, stopajo vsi ti elementi, podobe, dejstva, stvaritve v tvoje misli in čustva in oblikujejo pajčevino, ki jo pajek v tebi nenehoma prede in ki se razpenja v nas, tvojih poslušalcih, dokler ni zapleteno vanjo vse stvarstvo in mi, ti, oni, vse izgubi svojo istovetnost in najde nov pomen, novo življenje ...
Dolgo sem premišljal o Cendrarsovi nespečnosti, o kateri govori.
Pripisuje jo svojemu življenju v strelskih jarkih, če se prav spominjam.
To bo gotovo držalo, vendar domnevam, da so razlogi zanjo globlji.
Vsekakor bi rad opozoril na to, da je očitno neka zveza med njegovo plodovitostjo in njegovo nespečnostjo.
Za navadnega človeka je spanje krepilno.
Izjemni posamezniki – sveti možje, guruji, izumitelji, voditelji, poslovni možje ali določene vrste duševnih bolnikov – so zmožni shajati s prav malo spanja.
Očitno si zmorejo kako drugače polniti potencial svoje energije.
Nekateri zmorejo že samo z menjavanjem opravil delati kar naprej skoraj brez spanja.
Drugi, kakor jogiji in guruji, se s tem, da čedalje bolj stopnjujejo zavest, in so zato čedalje bolj budni, pravzaprav osvobajajo iz usužnjenosti spanju.
(Čemu bi človek spal, če je namen življenja kar najbolj uživati stvarstvo?)
Pri Cendrarsu imam občutek, da se s prehajanjem iz aktivnega življenja k pisanju in obratno zmerom znova polni z energijo.
To je samo moja domneva.
Drugače sem v zadregi, ko bi rad razložil, kako se lahko človek toliko napreza, ne da bi se uničil.
Cendrars nekje omenja, češ da je iz rodu dolgoživih prednikov.
Prav gotovo trati svojo dediščino po kraljevsko.
Vendar ne pokaže nobenega znamenja, da se mu moči krhajo.
V resnici se zdi, da se je zanj začelo obdobje druge mladosti.
Zanaša se na to, da se bo, ko bo dosegel zrelo starost sedemdesetih let, pripravljen spustiti v nove pustolovščine.
Niti najmanj se ne bom začudil, če bo to zares storil; lahko ga vidim, kako devetdesetleten pleza na Himalajo ali kako se vkrcava v prvo raketo za potovanje na Luno.
"Začenši z 10. majem se je spustil na Zemljo surrealizem: ne dela pesnikov nesmisla, ki se pretvarjajo, da so takšni, in ki so povečini samo podrealisti, ker pridigajo o podzavesti, temveč delo Kristusa, edinega pesnika surrealnosti ...
V knjigah, ki jih je začel pisati v Aix-en-Provence, so obsežne opombe, razvrščene na konec različnih razdelkov.
Navedel bom le eno, iz Bourlinguera (razdelek o Genovi), ki je trajno priznanje pesniku, tako dragemu francoskim književnikom:
"Dragi Gérard de Nerval, človek iz množice, mesečnik, latovščinar, zakrknjeni sanjač, nevrastenični ljubitelj prestolniških malih gledališč in velikih nekropol Vzhoda: arhitekt Salomonovega templja, prevajalec Fausta, osebni tajnik kraljice iz Šebe, druid prvega in drugega razreda, sentimentalni potepuh z Ile-de-Francea, zadnji Valois, otrok Pariza, zlate ustnice, obesil si se v ustju nekega odtočnega kanala, potem ko si izstrelil svoje pesmi do neba, in zdaj se tvoja senca vedno ziblje pred njimi, čedalje večja in večja, med Notre-Dame in Saint-Merry, in tvoje ognjevite himere blodijo po tem kosu neba kakor šest raazmršenih in grozljivih kometov.
S svojim pozivom novemu duhu si za zmerom zmedel naša današnja čustva: in zdaj ljudje ne bi mogli živeti naprej brez te tesnobe:
V celoti je živel v domišljiji Blake.
Domišljija je vodila nekega preprostega fanta, sina trgovca s špecerijo (Schliemanna), ko se je razvnel pri branju Homerja in se odpravil iskat Trojo, Tirins in Mikene.
Kaj pa neustrašni Francoz Caillé, prvi belec, čigar noga je stopila v Timbuktu in ki je prišel od tam živ?
Kako čudno, da so ravno v času, ko sem se prvič seznanil s skrivnostmi Egipta, z osupljivo zgodovino Krete, s krvavimi letopisi rodu Atrejev, ravno ko sem bil ves prevzet od prvih stikov s temami kakor reinkarnacija, razklana osebnost, sveti gral, vstajenje od mrtvih in nesmrtnost in tako naprej v delih pripovedovalcev, kakor so Herodot, Tennyson, Scott, Sienkiewicz, Henty, Bulwer-Lytton, Marie Cordelli, Robert Louis Stevenson in drugi, mnogi drugi, začenjale vse te tako imenovane legende, miti in vraževerna prepričanja dobivati obrise resničnosti.
Schliemann, sir Arthur Evans, Frazer, Frobenius, Annie Besant, madame Blavatsky, Paul Radin, cel trop pogumnih pionirjev je vneto razkrival resnico na različnih področjih kar po vrsti, vsi delujoči skupaj, vsi nekaj prispevajoči k premagovanju uročenosti z duhom poraza in hromote, v katerih so nas stiskali nauki devetnajstega stoletja.
Novo stoletje se je začelo obetajoče in v blišču; preteklost je spet oživela, a otipljiva, trdna in skorajda bolj realna od sedanjosti.
Maloprej sem govoril o svetu, ki ga bo lahko ustvarila mladina, če se ji bo odprla možnost.
Večkrat sem opazil, kako starše navdaja s strahom misel, da bodo vzgajali otroka po svojih zasebnih predstavah.
Ko to pišem, se mi obuja spomin na neki pomemben prizor, povezan s to temo, ki se je zgodil med materjo mojega prvega otroka in menoj.
Bilo je pri nas doma v kuhinji in predtem sem izrekel nekaj razsrjenih besed o tem, kako ničevo in nesmiselno je pošiljati otroka v šolo.
Ves zavzet sem bil vstal izza mize in sem koračil sem in tja po sobici.
Naenkrat sem zaslišal, da me žena skoraj besno sprašuje: "Ampak kje boš začel?
Tako globoko sem bil zatopljen v misli, da sem se zavedel vse daljnosežnosti njenih besed šele dosti pozneje.
Ko sem tako koračil gor in dol s sklonjeno glavo, sem se znašel ravno pred vrati na hodnik, ko so mi njene besede prodrle v zavest.
In v prav tistem trenutku so mi oči obstale na majhni grči v vratnem opažu.
Kako bom začel?
Kjerkoli!" sem zavpil.
In pokazal sem na grčo v lesu ter se spustil v sijajen, uničujoč monolog, ki ji je dobesedno spodmaknil tla pod nogami.
Moral sem govoričiti in govoričiti cele pol ure, skoraj ne da bi bil vedel, kaj govorim, s seboj me je nosil hudournik dolgo potlačenih misli.
Vse skupaj sta tako rekoč začinila ogorčenje in gnus, ki sta vrela iz spominov na moj izkušnje v šoli.
Začel sem s tisto majhno grčo v lesu, kako je vse nastalo, kaj je pomenilo, potem pa me je gnalo naprej in stopal sem ali drvel skozi pravi labirint znanja, nagonov, modrosti, intuicije in izkušenj.
Vse je tako božansko povezano med seboj, vse je tako lepo v medsebojnih odnosih – le kako naj se kdo ne bi mogel lotiti vzgoje otroka?
Naj se dotikamo česarkoli, naj karkoli vidimo, vohamo ali slišimo, s kateregakoli izhodišča začnemo, vedno nam je dobro.
Tako je to kakor pritiskanje na gumbe, ki odpirajo čarovna vrat.
Vse skupaj deluje samo po sebi, vleče samo sebe in se potiska naprej.
Prav nič ni treba otroka "pripravljati" na pouk: pouk je sam na sebi nekakšna uročenost.
Otrok si želi vedeti; dobesedno lačen je in žejen.
In to velja tudi za odraslega, če le moremo razpršiti hipnotično stanje, v katero je ujet.
Vsak deček nagonsko ugane, da je nekaj onstran zemeljskega življenja, nad njim in pred njim.
Le nekaj let je minilo, odkar je sam živel popolnoma v duhu.
Deček ima svojo identiteto, ki se razodene pri rojstvu.
Bojuje se za to, da bi ohranil to dragoceno identiteto.
Ponavlja obrede svojih primitivnih prednikov, znova doživlja boje in preizkušnje mitičnih junakov, organizira si svoj skrivni red – da bi obvaroval sveto izročilo.
Niti starši niti učitelji niti pridigarji nimajo prav nobene vloge na tem odločilnem področju mladosti.
Ko se oziram nazaj nase kot dečka, se počutim čisto tako kakor član izgubljenega izraelskega plemena.
Nekateri kakor Alain-Fournier v Popotniku nikoli niso zmožni zapustiti tega skrivnega reda mladosti.
Prizadene jih vsakršen stik s svetom odraslih in žrtvujejo se v sanjah in sanjarjenju.
Posebno v kraljestvu ljubezni so ustvarjeni tako, da trpijo.
Kdaj pa kdaj nam zapustijo knjižico, testament prave in starodavne vere, in prebiramo jo z motnimi očmi, se čudimo, kako je čarodejna, zavedajoč se, a prepozno, da strmimo sami nase, da se jočemo nad svojo usodo.
"Kdor ne oživi docela v tem življenju, ne bo popolnoma oživel v smrti."
Zakaj so v mojih delih poudarjena surova, enolična življenjska doživetja?
Kaj ni to pesek v oči?
Ali se razodevam ali se iščem?
V svetu spolnosti kakor da se izmenoma izgubim in nato najdem.
Vse je dozdevno.
Konflikt, ki je, če že ne skrit, pa zagotovo pridušen, je konflikt med duhom in resničnostjo.
(Duh in resničnost je po naključju naslov knjige, katere avtor je moj krvni brat, ki sem ga odkril šele nedavno.)
Dolgo časa je bila zame resničnost ženska.
Enako bi lahko rekel – narava, mit, domovina, mati, kaos.
Na široko govorim – brez dvoma na bralčevo začudenje – o povesti, ki ima naslov Ona, pri tem pa pozabljam, da sem posvetil temeljni kamen svoje avtobiografije "Njej".
Koliko "Nje" (Ona) je bilo v "Njej"!
Na prizorišču velikih Kôrskih votlin sem opisal brezdanjo črno jamo.
Kakor "Ona" si je tudi moja "ona" obupno prizadevala, da bi mi dala življenje, lepoto, moč in premoč nad drugimi, pa četudi le z magijo besed.
"Njena" je bila tudi brezkončna žrtev, čakanje (v kako strašnem smislu!), da se vrne ljubljeni.
In če mi je "Ona" podelila smrt namesto življenja, ali ni to tudi storila v slepi strasti, iz strahu in ljubosumnosti?
Kaj drugega je bila skrivnost njene strašne lepote, njena strah zbujajoča moč nad drugimi, njen prezir do ljubljencev sužnjev, če ne želja pokoriti se za svoj zločin?
Da me je oropala identitete prav tedaj, ko naj bi jo spet dobil.
V njej sem živel enako resnično, kakor je podoba ubitega Kalikratesa živela v Aješinem duhu, srcu in duši.
Na nekakšen čuden, zavit način sem se prepričal, potem ko sem se posvetil nalogi napraviti jo nesmrtno, da ji dajem življenje v povračilo za smrt.
Mislil sem, da lahko spet oživim preteklost, mislil sem, da bo lahko spet zaživela – v resnici.
Vse, kar sem storil, je bilo to, da sem spet odprl rano, ki mi je bila zadana.
Rana je še živa in z njeno bolečino pride spomin na to, kaj sem bil.
Zelo jasno vidim, da nisem bil ne to ne ono.
Kaj nisem bil, je bolj jasno od tega, kaj sem bil.
Vidim smisel dolge Odiseje, ki je za menoj; prepoznavam vse Kirke, ki so me zasužnjile.
Našel sem svojega očeta, tako telesnega kakor tistega, ki ga ni mogoče imenovati.
In odkril sem, da sta oče in sin eno.
Še več, neizmerno več: nazadnje sem spoznal, da je vse eno.
Te vrstice so natisnjene na predlistu Črne pomladi (Black Spring), knjige, ki se je po mojem mnenju bolj približala temu, kako postati jaz, kakorkaterakoli od knjig, ki sem jih napisal prej ali poslej.
Knjige, ki sem jo obljubil napisati kot spomenik Njej, knjige, v kateri naj bi razkril "skrivnost", si nisem upal začeti do nekako pred osmimi leti.
In ko sem jo potem začel pisati, sem jo odložil še za pet let.
Kozorogov povratnik (Tropic of Capricorn) naj bi bil vogelni kamen tega monumentalnega dela.
Bolj je podoben veži ali predsobi.
Resnica je ta, da sem pisal to strahospoštovanje zbujajočo knjigo Rožnato razpelo
Ko sem naglo listal po straneh Naj bom še vesel – iskal sem mesto, kjer je omenjen Orion, “ki je bil videti kakor čipke kraljice Ane” – sem opazil tele besede Bobija, poglavitne osebe v knjigi:
"Če se ozremo nazaj na desetletje pred izbruhom vojne, na leta strmega nagibanja v polom, na francoskem prizorišču niso pomembne figure Gidei in Valéryji pa tudi ne kak tekmec za lovor Akademije, temveč Giono, kmet anarhist, Bernanos, integralni kristjan, in Bréton, superrealist.
To so pomembne figure in so pozitivne figure, ustvarjalne, ker so razdiralne, moralne v svojem uporu proti sodobnim vrednotam.
Očitno so to med seboj različne figure, delujoče na različnih področjih, na različnih ravneh človeške zavesti; v totalni sferi te zavesti pa se njihove orbite srečujejo in med njihovimi stičišči ni ničesar kompromitirajočega, reakcionarnega ali dekadentnega; vendar vsebujejo vse, kar je pozitivno, revolucionarno in ustvarjalno v novem in trajnem svetu.”
Kadar berem takšne odstavke, me ima, da bi dal kakšno prenapeto izjavo.
Zdi se mi, da sem nekje nekoč rekel, češ če bi moral izbirati med Francijo in Gionojem, bi izbral Gionoja.
Enako čutim pri Whitmanu.
Zame je Walt Whitman stokrat, tisočkrat bolj Amerika kakor sama Amerika.
Sam veliki demokrat je napisal tole o naši hvaljeni demokraciji:
To je moja zasebna statistika, imam pa jo za enako veljavno, kakor je statistika založnikov.
Nazadnje bo odločila o prihodnosti Gionojevih del lakota in žeja po knjigah.
Ne čuti potrebe, da bi se spuščal v atomsko areno.
Ukvarja se z galaksijami in konstelacijami, s skupinami, krdeli in čredami, z biološko plazmo kakor tudi s prvotno magmo in plazmo.
Imena njegovih oseb kakor tudi gričev in rečnih tokov okoli njih imajo vonj, aromo, moč in priokus močnih zelišč.
To so avtohtona imena, dišeča po jugu.
Ko jih izgovarjamo, oživljamo spomin na druge čase; nevede vdihavamo pihljaj z afriške obale.
Zaslutimo, da Atlantida ni bila tako daleč niti v času niti krajevno.
Ko sem bral predgovor h Griču usode, sem opazil, da je prevajalec izrazil bojazen, češ knjiga bi lahko užalila nekatere "preobčutljive" ameriške bralce.
Nenavadno je, kako prezirljivo gledajo Anglosaksonci na francoske avtorje.
Celo nekateri dobri francoski katoliški pisatelji veljajo pri njih za "nemoralne".
To me zmerom spomni na to, kako se je jezil moj oče, kadar me je ujel pri branju Šagrinove kože.
Zadosti je bilo že, da je zagledal ime Balzac.
To ga je že prepričalo o "nemoralnosti" knjige.
(Na srečo me ni nikoli ujel pri branju Šegavih zgodb (Droll Stories).)
Oče seveda nikoli ni prebral niti vrstice Balzaca.
Pravzaprav je komajda kdaj prebral kaj iz kakega angleškega ali ameriškega avtorja.
Edini pisatelj, o katerem je povedal, da ga je bral – c’est inouï, mais c’est vrai!
(nezaslišano, a resnično) – je bil John Ruskin.
Toliko da nisem padel s stola, ko je to izbleknil.
Nisem vedel, kako bi se dalo razložiti tak nesmisel, vendar sem pozneje odkril, da je bil za to odgovoren duhovnik, ki ga je (začasno) spreobrnil v kristjana.
Še bolj sem se čudil očetovemu priznanju, da je užival, ko je bral Ruskina.
To je zame še vedno nerazložljivo.
Porogljivo me je gledal, kakor da me hoče izzivati, in zatrdil: "Gionojev je več, veste."
Zanikati, da je Giono človek z mnogimi fasetami, mi še na misel ne pride.
Tudi tega ne bom zanikal, da ima, kakor mi vsi, svojo dobro in svojo slabo stran.
V Gionojevem primeru se dogaja, da se v vsaki knjigi, ki jo napiše, popolnoma razkrije.
To razkrivanje je dano v vsakem stavku.
Zmerom je to on sam in zmerom daje sam sebe.
To je ena njegovih redkih lastnosti, po kateri se razlikuje od množice manjših pisateljev.
Še več, povsem lahko si predstavljam, da bi rekel kakor kak Picasso: "Je nujno, da se vse, kar napravim, izkaže kot mojstrovina?"
V zvezi z njim kakor tudi s Picassom bi rekel, da je "mojstrovina" ustvarjalno dejanje samo na sebi in ne eno od posameznih del, ki je naključno všeč širokemu občinstvu in ki ga vsi sprejemajo kakor samo Kristusovo telo.
Preprost človek, ki se ne baha s svojimi mnenji, a ki je zmožen ganotja, preprost človek, ki je požrtvovalen, ljubeč in zvest, vam lahko veliko bolje razloži, kakšen je pisatelj, kakršen je Giono, kakor učeni kritiki.
Zaupajte človeku, čigar srce je občutljivo, možu, ki ga še lahko kaj presune.
Takšni ljudje so s pisateljem, ko ureja svoje stvaritve.
Pisatelja ne zapustijo, kadar zavije na pota, ki presegajo njihovo razumevanje.
Njihov molk je primeren in poučen.
Kakor zelo modri ljudje se znajo začasno zadržati v nedejavnosti.
Ne spreglejte, da govori Tolstoj o "največji možni sreči" in "največjem možnem dobrem".
Z gotovostjo čutim, da sta to cilja, ki naj bi ju po Gionoju skušalo doseči človeštvo.
Kdo je po Maeterlincku podrobneje razmišljal o tem človeškem stanju?
Kdo dandanes govori o "največjem dobrem"?
Govoriti o sreči in o dobrem je zdaj sumljivo.
Oboje nima prostora v naši shemi resničnosti.
Da, brez konca in kraja se govori o političnem vprašanju, o socialnem vprašanju, o moralnem vprašanju.
Veliko je nemira, a trenutno se nič ne stori.
Nič se ne bo storilo, dokler gledamo na človeško bitje kot na celoto, dokler najprej ne pogledamo nanj kot na človeško bitje in ne kot na politično, socialno ali moralno živo bitje.
Katere so bile teme, ki sem zaradi njih začel iskati avtorje, ki so mi pri srcu, ki so lahko vplivali name, ki so izoblikovali moj slog, moj značaj, moj odnos do življenja?
Na splošno tele: ljubezen do samega življenja, privrženost resnici, modrosti in razumevanju, skrivnostnost, moč jezika, antični človek in človekova slava, večnost, namen bivanja, enotnost vseh reči, samoosvobajanje, bratstvo med ljudmi, pomen ljubezni, spolnost in ljubezen, radost spolnosti, humor, čudaštva in prenapetosti v vseh plateh življenja, potovanja, pustolovščine, odkritja, preroštvo, magija (bela in črna), umetnost, igre, veroizpovedi, razodetja, misticizem, posebej sami mistiki, raznoterost vere in čaščenja Boga, čudežnost na vseh področjih in v različnih plateh, "zakaj na svetu je samo čudežnost in nič drugega kakor čudežnost".
Nikoli nisem omenil nobenega naslova knjige, ki je on ne bi bil prebral.
In bil je iskren.
Name je napravil vtis, kot da je bral vse, kar je vredno branja.
Med pogovorom se je zmerom znova vračal k Shakesperu in bibliji.
S tem me je spominjal na Franka Harrisa, ta je tudi kar naprej govoril o Shakespearu in bibliji, bolje rečeno – o Shakespearu in Jezusu.
Eden od razlogov za to, zakaj tako maloštevilni med nami zmerom delujejo, namesto da bi se odzivali, je ta, da nenehoma zatiramo svoje najgloblje nagibe.
V ponazoritev te misli naj izberem na primer to, kako večina od nas bere.
Če imamo pred seboj knjigo, ki priteguje pozornost in spodbuja k razmišljanju, se besno zapodimo skoznjo.
Ne moremo počakati, da bi sprevideli, kam to pelje: hočemo jo doumeti, se polastiti skritega sporočila.
Kdaj pa kdaj naletimo v takšnih knjigah na stavek, odstavek, včasih na celo poglavje, ki so tako spodbudni in izzivalni, da komajda razumemo, kaj beremo, tako obložen je naš duh z našimi mislimi in asociacijami.
Kako redkokdaj se ustavimo med branjem, da bi se prepustili razkošju svojih lastnih misli!
Ne, pač pa zatiramo in dušimo svoje misli in se delamo, da se bomo vrnili k njim, ko preberemo knjigo do konca.
Tega seveda nikoli ne storimo.
Koliko bolje in pametneje bi bilo, koliko bolj poučno in koliko več bi pomenilo za nas, če bi brali in razmišljali po polževo!
Kaj zato, če bi trajalo eno leto namesto nekaj dni, da bi knjigo prebrali do konca?
To je samo primer, kaj se lahko zgodi ali pa ne zgodi pri branju knjige.
Razširite to na mnogotere priložnosti, ki jih življenje stalno ponuja, pa boste zlahka videli, zakaj se ljudem ne posreči postati ne samo junaki, temveč celo ne navadni posamezniki.
To, kako kdo bere knjigo, kaže, kako bere življenje.
Maeterlinck, ki sem ga navedel maloprej, piše enako globokoumno in mikavno o žuželkah, cvetju, zvezdah, celo o samem vesolju kakor o moških in ženskah.
Zanj je svet nepretrgana, v svojih sestavinah medsebojno učinkujoča, medsebojno izmenjavajoča se celota.
Nobenih sten in pregrad ni.
Nikjer ni smrti.
En časovni trenutek je enako bogat in popoln kakor deset tisoč let.
A naj se povrnem k človeku, ki ga poznam – s predavateljskega odra.
To je bil John Cowper Powys, potomec pesnika Cowperja, sin angleškega duhovnika, z valižansko krvjo v sebi in z ognjevitostjo ter čarovno močjo, ki jo imajo vsi keltski duhovi.
Prvi me je poučil o grozotah in vzvišenosti, povezanih z Atrejevo hišo.
Nadvse živo se spominjam, kako se je ovijal v domačo haljo, zatiskal oči in si jih pokrival z eno roko, preden se je spustil v enega od navdihnjenih govorniških poletov, ob katerih sem obstal ves vrtoglav in brez besed.
Takrat so se mi zdele njegova drža in kretnje senzacionalne, izraz morebiti preveč dramatično temperamenten.
(John Cowper Powys je seveda igralec, a ne na tem odru, kot opozarja sam.
Je bolj nekakšen spenglerjanski igralec.)
A pogosteje ko sem ga poslušal, več ko sem prebral njegovih del, manj kritičen sem postajal.
Ko sem odhajal iz dvorane po njegovih predavanjih, se mi je večkrat zdelo, da me je začaral.
Tisti čar je bil po vrhu čudovit.
Zakaj če izvzamem slavljeno doživetje z Emmo Goldman v San Diegu, je bilo to moje prvo intimno doživetje, moj prvi realen stik z živim duhom nekaj redkih bitij, ki obiskujejo to zemljo.
So še drugi bolj nadarjeni ljudje našega časa, morebiti bolj sijajni, bolj globokumni, a niti njihova sorazmerja niti njihove težnje se ne ujemajo s tem popolnoma človeškim svetom, v katerem ima svoje mesto in v katerem prebiva Powys.
Na zaključni strani Avtobiografije, ki sem si jo bežno ogledal, ker nisem mogel drugače, stoji tale odstavek, ki tako dobro razodeva Powysovo notranjost, njegovo bistvo: "Astronomski svet ni vse, kar je.
Smo v stiku z drugimi dimenzijami, z drugimi ravnmi življenja.
In izmed sil, ki izvirajo iz teh drugih ravni, se vzdiguje neka sila, toliko strašnejša, ker noče izvajati okrutnosti, sila, ki ni niti kapitalistična niti komunistična niti fašistična niti demokratična niti nacistična, sila, ki sploh ni s tega sveta, a je zmožna navdihniti posamezno dušo z modrostjo kače in neškodljivostjo goloba."
ki sem jo pravkar prebral do konca, ti moram pisati in ti čestitati k delu, ki te prav gotovo postavlja na čelo – daleč spredaj – vseh sodobnih piscev izmišljenih zgodb.
Če se fikcija najbolje goji na področju čistega izmišljevanja, si ti zagotovo prvi med modernimi romanopisci.
Salomonovi rudniki so ostali daleč zadaj.
Osupel sem ne samo nad osrednjo zamislijo, ki je sijajna po svoji drznosti, temveč tudi nad logično in neusmiljeno izpeljavo celote v njenih neizogibnih podrobnostih.
V Rožnatem razpelu, kjer izčrpno pišem o svojih odnosih s Stanleyjem, mojim prvim prijateljem, pogostoma in ponavadi posmehljivo omenjam Stanleyjevo ljubezen do romanov.
Stanley je zmerom upal, da bo nekega dne napisal nič manj kakor dober roman.
Zdaj zmorem bolje razumeti in ceniti to njegovo srčno željo.
Takrat pa sem se samo oziral nanj kot na sanjača s polno glavo romantičnega nesmisla.
"Vidim sam sebe, mlajšega, kakor sem zdaj, oblečenega v nekaj belega in sklonjenega čez pisalno mizo pri delu, s papirji razprostrtimi pred seboj.
Ob tem prizoru me zgrabi nekakšna groza, češ ali niso ta snažni kraj samo nadišavljene vice, kjer odplačujem kazen za svoje grehe, s tem da sem obsojen pisati izmišljotine za vse večne čase.
Kako, v imenu genijeve skrivnosti, naj bi bila kritika karkoli drugega kakor malikovanje, čaščenje, metamorfoza, ljubezenska afera!"
Kakor v vsakem poglavju o znamenitih alkimistih se tudi v tem navajajo osupljive in, če nimamo predsodkov, nadvse poučne stvari.
Navesti želim le en odstavek, če ne zaradi drugega, pa zato, da nakažem nasprotno od tistega, kar sem namignil poprej.
Odstavek se nanaša na dva ugledna alkimista sedemnajstega stoletja; bralec naj se odloči, če mu je prav, da ju ima za "izjemi".
Neko ime sem zamolčal, je pa pravo nasprotje vsega, kar je skrivno, sumljivo, begajoče, knjižno in usužnjujoče: Krišnamurti.
To je mož našega časa, o katerem lahko rečemo, da je mojster resničnosti.
Stoji sam zase.
Odrekel se je več stvarem kakor katerikoli človek, na katerega lahko pomislim, izjema je le Kristus.
V bistvu je tako preprosto razumljiv, da lahko razumemo zmedo, ki je bila posledica njegovih jasnih, neposrednih besed in dejanj.
Ljudje neradi sprejmejo, kar je mogoče zlahka dojeti.
Iz izprijenosti, ki je globlja od vseh Satanovih zvijač, človek noče priznati svojih lastnih, od Boga danih pravic: zase zahteva odrešitev po posredniku; išče vodnike, svetovalce, voditelje, sisteme, obrede.
Prizadeva si za rešitve, ki so v njegovih prsih.
Učenost mu pomeni več kakor modrost, moč več kakor umetnost diskriminacije.
Predvsem pa noče delati za svoje osvobojenje, z izgovorom, češ najprej je treba osvoboditi "svet".
Kakor pa je od časa do časa opozoril Krišnamurti, je problem sveta povezan s problemom posameznika.
Resnica je vedno prisotna, večnost je tukaj in zdaj.
Kaj bi rad odrešil, o človek?
Izgubi jo, pa se boš našel.
Naj te ne skrbi za Boga – Bog že ve, kako naj skrbi sam zase.
Ukvarjaj se s svojimi dvomi, rade volje sprejmi izkušnje vsake vrste, ne nehaj si želeti, trudi se, da ne boš pozabil in da si ne boš zapomnil, namesto tega pa sprejemaj vase in integriraj, kar si izkusil.
Do življenja sem imel zmerom to stališče.
Ker je dejstvo, da se življenje iz dneva v dan spreminja, so prepričanja in izročila zame ne le brez koristi, temveč bi mi tudi preprečevala razumeti življenje, če bi pustil, da bi me priklenila nase ...
Lahko dosežete osvobojenje, ne glede na to, kje ste ali kakšne okoliščine so okoli vas, vendar to pomeni, da morate imeti moč genija.
Zakaj genij je navsezadnje zmožnost reševati se iz okoliščin, v katere je človek zapleten, zmožnost osvobajati se iz začaranega kroga ...
Lahko mi rečete, da te vrste moči nimate.
Ravno to je moje stališče.
Če naj odkrijete svojo lastno moč, moč, ki je v vas, morate biti pripravljeni in voljni spoprijemati se z vsako vrsto izkušenj.
In ravno to je tisto, česar nočete delati!
Davi sem odkril na polici še eno knjigo o Krišnamurtiju, pozabil sem na to, da jo imam.
Dal mi jo je nekoč neki prijatelj na dan pred velikim potovanjem.
Knjigo sem takrat odložil, ne da bi jo odprl.
S tem zapisom se zahvaljujem prijatelju za veliko uslugo, ki mi jo je naredil – in obveščam bralca, ki ne zna francosko, o drugi odlični interpretaciji Krišnamurtijevega življenja in dela.
Knjiga ima naslov Krishnamurti ("Človek se osvobaja sam"), napisal jo je Ludowic Réhault.
Krišnamurti se razlikuje od velikih učiteljev preteklosti in vzornikov po popolni goloti.
Edina vloga, ki si jo dovoljuje igrati, je – da igra sam sebe, človeško bitje.
Oblečen samo v slabotnost telesnosti se zanaša edinole na duha, ki je eno s telesom.
Če ima kako poslanstvo, ima to, da osvobaja ljudi njihovih slepil in zablod, da spodbija lažno oporo idealov, prepričanj, fetišev, vseh vrst hodulj in s tem vrača človeku polno dostojanstvo, polno silo njegove človeškosti.
Večkrat so govorili o njem kot o "svetovnem učitelju".
Je edini med živimi, ki zasluži ta naslov.
Zame pa je pri Krišnamurtiju pomembno to, da napravi na nas globok vtis ne kot učitelj, temveč kot človek.
"Sam doženi, katerih dobrin in idealov ne želiš," pravi.
"S tem da boš vedel, česa si ne želiš, s tem da boš izločal, si boš razbremenjeval duha, in šele tedaj bo ta doumel bistveno, ki je vedno tam."
Sedemindvajset let vojskovanja – in nič ni bilo izpolnjeno, nič doseženo.
Po mnenju te avtorice "je Tukidides prvi dojel, zagotovo pa izrazil z besedami to novo doktrino, ki je pozneje postala splošno priznana svetovna doktrina".
Doktrino namreč, da je za oblast politika ne samo potrebna, temveč za državo pravilna, da lahko zgrabi vsako priložnost sebi v prid.
Tri tisoč, pet tisoč, deset tisoč let zgodovine – in pripravljenost ter zmožnost vojskovati se je še vedno najvišje uničujoče vsakdanje dejstvo našega življenja.
Niti za korak nismo napredovali, kljub vsem utemeljenim, neovrgljivim analitičnim razpravam in polemikam o tej temi.
Skorajda brž ko smo zmožni brati, nam potisnejo v roke zgodovino naše slavne domovine.
To je s prelivanjem krvi napisana zgodovina, ki pripoveduje o sli, pohlepu, sovraštvu, zavisti, preganjanju, nestrpnosti, kraji, umorih in propadanju.
Kot otroci pretreseni beremo o pokolih Indijancev, o preganjanju mormonov, o uničujočem porazu uporniškega Juga.
Naši prvi junaki so vojaki, seveda navadno generali.
Za severnjaka je Lincoln skorajda Kristusu podoben lik.
Za južnjaka je Robert E. Lee utelešenje dostojnosti, viteštva, poguma in modrosti.
Oba sta vodila svoje privržence v mesarsko klanje.
Oba sta se bojevala za pravico.
Črnec, ki je bil vzrok težav, je še vedno suženj in parija.
Avtobiografski roman, za katerega je napovedal Emerson, da bo sčasoma čedalje pomembnejši, zdaj nadomešča velike izpovedi.
Ta literarna zvrst ni mešanica resnice in izmišljotin, temveč razširitev in poglobitev resnice.
Je bolj avtentična, bolj resnicoljubna zvrst kakor dnevnik.
Avtorji teh avtobiografskih romanov ne ponujajo površne resnice dejstev, temveč resnico čustev, razmišljanja in razumevanja, predelano in usvojeno resnico.
Bitje, ki se razkriva, dela to na vseh ravneh hkrati.
Resnica je bolj nenavadna od izmišljotin, ker je resničnost pred domišljijo in domišljijo vključuje.
Kar tvori resničnost, je neomejeno in nedoločljivo.
Ljudje z malo domišljije poimenujejo in klasificirajo; veliki ljudje to igro rajši opustijo.
Tem zadostujejo vizija in izkušnje.
Veliki niti ne poskušajo povedati, kaj so videli in občutili, zakaj njihovo področje je, kar je neizrekljivo.
Velike vizije, ki so se ohranile v besedah, so le bledi, polepšani odsevi nepopisnih dogodkov.
Veliki dogodki so lahko pretresljivi za dušo, velike vizije pa te presunejo do dna.
Avguštin je kot svetnik – se pravi, kot pomilovanja vreden grešnik, ki se bojuje s svojo vestjo – čudovit; kot teolog je pust, neznansko pust.
Kot učitelj in ljubimec je Abélard čudovit, zakaj na obeh področjih je bil v svojem elementu.
Nikoli ni postal svetnik; sprijaznil se je s tem, da je moški.
Héloiza je prava svetnica, vendar Cerkev tega nikoli ni priznala.
Cerkev je človeška ustanova, ki se dostikrat zmoti in ima zločinca za svetnika ter narobe.
Nekega pisatelja mi je priporočal zelo goreče, to je moralo biti pred dobrimi dvajsetimi leti.
Ker nisem vedel nič o njem ali o knjižici, ki jo je napisal, saj nikoli prej nisem slišal njegovega imena, sem si ga sam pri sebi zapomnil in ne mislil več nanj.
Iz ne vem katerega razloga sem takrat, ko mi ga je Emil omenil, dobil vtis, da gre v tisti knjigi za "sentimentalno" pripoved.
Naslov je bil Zgodba mojega srca (The Story of My Heart) in avtor je bil Anglež.
Meni ni to ime pomenilo nič.
Nekoč jo bom že prebral, ko ne bom imel početi nič boljšega, sem si rekel.
Ko vidim Louisa zdaj s svojimi duhovnimi očmi, sedečega okobal na ograji, polepljeni z obvestili – velikimi živobarvnimi lepaki – o bližnjih dogodkih (Rebeka s Sunnybrookove kmetije, Pot dol na Vzhod, Čarovnik iz Oza, Cirkus Barnum & Bailey, poročila Burtona Holmesa s potovanj, Houdini, gentleman Jim Corbett, Pagliacci, Maude Adams v večnem Petru Panu in tako naprej), ko vidim Louisa sedečega tam kakor kak debelušen čarovnik, šestnajstletnega fanta, tako neznansko prekašajočega nas, tako odmaknjenega, pa vendar tako bližnjega, tako resnobnega, pa vendar tako brezskrbnega, tako popolnoma samozavestnega, pa vendar tako ravnodušnega glede sebe, svoje usode, se vprašam – le kaj je zdaj z Louisom?
Je izginil izmed naših vrst in postal glavni junak kake čudne, skrivnostne knjige?
Da ni, mogoče pod plaščem anonimnosti, napisal del, ki sem jih prebral in se jim čudil?
Ali pa je še mlad odpotoval v Arabijo, Tibet, Abesinijo – in izginil iz "sveta"?
Takšni, kakršen je Louis, nikoli ne končajo na navaden način.
"Samo tri stvari so bile odkrite od tistega, kar zadeva notranjo zavest, od časa pred začetkom zgodovinopisja.
Tri ideje, ki so jih jamski ljudje prvotno iztrgali iz neznanega, iz noči, ki je okrog nas še vedno v dnevni svetlobi – obstoj duše, nesmrtnost, božanstvo.
Ko so bile najdene te stvari, je prišla molitev kot logična posledica.
Po tistem se v vseh dvanajst tisoč letih ni našlo nič več, kakor da so se ljudje zadovoljili in jim zadostuje, kar so našli.
Meni to ne zadostuje.
Jaz hočem napredovati in iztrgati iz teme mišljenja še četrto idejo, in celo še več kot le četrto.
Potrebujem več idej o duši-življenju.
Prepričan sem, da jih bo mogoče najti še več.
Neko veliko življenje – cela civilizacija – leži takoj za ograjo navadnega mišljenja.
Nove ideje se nikakor ne dajo naznačiti, razen z razlagami, narejenimi po znanih stvareh.
Ne mislim sedanjih mest, sedanje civilizacije.
Takšno življenje je drugačno od vseh doslej zamišljenih.
Obstoji niz idej, o katerih ni nič znano – obširen sistem idej – miselni kozmos.
Tu je neka entiteta, duša kot entiteta, še nespoznana.
Vse to sestavlja, grobo izraženo, mojo četrto idejo.
Ta je onstran ali poleg treh idej, ki so jih odkrili jamski ljudje; je dodatek k obstoju duše; dodatek k nesmrtnosti; in onstran ideje o božanstvu.
Mislim, da je še nekaj več od bivanja."
V Jefferiesovi knjižici je stavek, ki ti dobesedno skoči v oči, vsaj meni.
"Treba bo še izumiti proces presojanja, s katerim boš prišel naravnost do zaželenega sklepa."
Na to izjavo lahko že slišim kritično razpoložene ugovore: "Zares imenitno, a zakaj tega procesa ne izumi?"
Je pa ena od vrlin tistih ljudi, ki nas navdihujejo, da zmerom pustijo odprto pot.
Svetujejo, spodbujajo, kažejo.
Ne primejo nas za roko in nas ne vodijo.
Prav tako pa bi lahko rekel, da so ljudje, ki se nam prav v tem trenutku prizadevajo pokazati, kako dosežeš ta cilj.
Zdaj so v bistvu neznani, a ko pride čas, bodo stali razkriti pred nami.
Nas ne nese kar na slepo, pa naj morebiti še tako vzbujamo tak videz.
Vendar bi morda moral tu navesti celotno Jefferiesovo misel, zakaj izrekel jo je na nepozaben način:
Neko pismo Pierra Lesdaina iz Belgije navaja naslednje o Eugènu Sueju:
In zdaj naj se za nekaj časa zberem pri mnogih vprašanjih, postavljenih v Vašem pismu.
Ne morem Vam povedati, kako sem bil vesel, da ste tako hitro uporabili citat mojega starega "učitelja" Johna Cowperja Powysa, ki sem Vam ga poslal.
Med isto pošto najdem literarnega urednika pri časopisu Combat, ki tudi citira iz predgovora k Vizijam in revizijam (Visions and Revisions).
Upam, da bom kmalu našel za vas eno od Powysovih knjig z interpretacijami, ki jo boste gotovo z užitkom prebrali.
Domnevam, da ga nikoli niso prevajali v francoščino.
Francozom bi se najbrž zdelo, da je to, kakor da bi zlival vodo v morje.
Zadnjič sem ga, da bi mu razveselil srce in da bi se mu s prav globoko spoštljivostjo poklonil, naslovil kot "mon très cher grand maître", moj nadvse dragi veliki mojster.
Tako sem počastil Powysa.
Ko bi bil Elie Faure še živ, ko sem končno zbral pogum in se obrnil na njegovo pisarno, bi bil prav gotovo pokleknil k njegovim nogam in mu poljubil roko.
A naj se vrnem k Saladinu in Gillesu de Raisu, dvema človekoma, ki bi komajda lahko bila bolj različna.
Pozvedel sem po naših knjigarnah, katere knjige o njima so na voljo, in nabral nekaj naslovov, povečini dela angleških ali ameriških avtorjev.
Ti naslovi pa me niso spodbudili k temu, da bi si ogledal knjige; čisto po ameriško skušajo bralca neposredno pritegniti s senzacionalnostjo.
Iščem ne toliko znanstveno kolikor pesniško interpretacijo.
Domnevam, da so o Gillesu de Raisu napisali najresnejše študije psihoanalitiki.
Vendar ne želim psihoanalitične študije o Gillesu de Raisu.
Če bi moral izbirati, bi mi bila ljubša katoliška raziskava o delovanju te nenavadne duše.
Nekoč sem bral v francoskem časopisu Combat pismo iz leta 1928, ki ga je poslal H. G. Wells Jamesu Joyceu.
To je bilo pismo, ob katerem moraš kot pisateljski kolega zardeti nad avtorjem.
Spomnilo me je na sporočilo v istem razpoloženju, a v boljšem duhu, ki ga je napisal Strindberg Gauguinu o Gauguinovih (novih) tahitskih slikah.
A prisluhnite tonu bahavega angleškega pisca: "Vous croyez sans doute à la chasteté, à la pureté et à un dieu personnel; c'est pourquoi vous finissez toujours par vous répandre en cris de con, de merde et d'enfer."
(Očitno verjamete v nedolžnost, čistost in osebnega boga; zato nazadnje vedno začnete bruhati iz sebe same pizde, sranje in hudiče.)
"Ali drviš tudi ti, Rusija, kakor nagla trojka, ki je nič ne dohiti?
Dim se praši pod teboj po cesti, mostovi grme, vse se razmika in ostaja za tabo.
Opazovalec je obstal, osupnil pred čudežem božjim.
Ali ni to strela, vržena z neba?
Kaj pomeni ta polet, ki zbuja grozo!
In kakšna neznana sila je v teh konjih, ki jih svet še ni videl!
Ali je v vaših grivah skrit vihar?
Ali trepeta v vsaki vaši žili ostro uho?
Zaslišali ste z višav znano pesem in ste družno in hkrati napeli svoje bronaste prsi in se, skoraj ne da bi se s kopiti dotikali tal, spremenili v razpete črte, ki lete skozi zrak, da leti z njimi v božjem navdihu vsa trojka! ...
Kam drviš, Rusija, odgovori mi!
Kraguljčki pojo s čudežnim zvonjenjem; zrak hrumi in se strgan v kose spreminja v veter; vse, kar je na svetu, beži mimo in drugi narodi in države se začudeni umikajo in ji delajo pot."
Žal ta opisuje Whitmana pri enainšestdesetih letih.
Bucke pravi: "Obrvi so visoko obokane, tako da je od očesa do sredine obrvi velika razdalja.
(To je obrazna poteza, ki zbudi največ pozornosti na prvi pogled.)
Same oči so svetlomodre, nevelike – v sorazmerju z glavo in obrazom so pravzaprav videti majhne; so tope in resnobne, neizrazite; kolikor kaj izražajo, je to prijaznost, mir, milina."
Nato pravi, da "ima lica okrogla in gladka.
Njegov obraz je brez potez, ki bi izražale skrbi ali utrujenost ali starost ...
Nikoli nisem videl, da bi njegov pogled, tudi le za hip, izražal prezir ali kako grdo čustvo.
Ni mi znano, da bi bil Whitman kdaj posmehljiv do ljudi ali stvari ali da bi kdaj tako ali drugače razodeval malo ali veliko strahu ali tesnobe, čeprav se je vpričo mene znašel v okoliščinah, v kakršnih bi navdala večino mož strah ali tesnoba."
Govori o "izraziti rožnati barvi" Whitmanovega telesa.
In sklepa takole: "Njegov obraz je najplemenitejši obraz od vseh, kar sem jih kdaj videl v življenju."
Nekega dne mi je dejal (zdaj se ne spomnim, v kakšni zvezi): ‘Zamišljam si življenje, ki naj bi bilo življenje povprečnega človeka v povprečnih razmerah, pa vendarle dostojanstveno, junaško.'"
Nasproti strani 65 v Jamatijevi knjigi je fotografija Whitmana, ki je prej nikoli nisem videl.
Na prvi pogled bi jo človek lahko imel za zgodnjo fotografijo Lincolna.
Datum je negotov, je zapisano pod fotografijo, zagotovo pa je bilo nekaj let pred fotografijo iz leta 1854, ki sem jo izbral in vas opozoril nanjo in o kateri imam morebiti še kaj povedati.
Ali sem, ko sem v oklepajih govoril o Whitmanovem telesnem videzu, omenil, da je imel poleg kože z rožnatim nadihom, svetlomodrih oči, orlovskega nosu tudi črne lase, ki so že siveli, kakor boste opazili na fotografiji iz leta 1854?
Nekako si ga nikoli nisem predstavljal, da ima črne lase in modre oči.
To je očarljiva kombinacija, pri moškem in pri ženski.
Tu pa tam naletimo nanjo pri Ircih.
Jamati dodaja: Cette femme au grand coeur, cette mčre accomplie, respectée, admirée. qui sait découvrir, quelque chose de sacré dans tout', quel témoin pour lui!"
(V njih vidi poveličevanje, spoštljivost, čisto religiozno ljubezen do življenja in prostodušno se sprašuje, potem ko je zaznala, da povsem naravno drhti v skladu z zvočnostjo Travnih bilk, ali ti verzi niso bili napisani posebej za ženske.
Jamati dodaja: Ta širokosrčna gospa, ta popolna mati, spoštovana, občudovana, ki zna odkrivati "v vsem nekaj svetega", kakšna priča je to zanj!)
Življenjepisci in kritiki pogosto vzamejo takšna kritična obdobja v življenju kake osebe, potem pa razmišljajo o "bratstvu" in "univerzalnosti duha" in ustvarijo vtis, da je sama bližina trpljenja in smrti razvila v tistih osebah posebne lastnosti.
Na Whitmana in Dostojevskega pa je vplivalo, če si pravilno razlagam njuna značaja, nenehno razpiranje duše, ki sta mu morala biti priča.
Bila sta v duši prizadeta, prava beseda bi bila – ranjena.
Dostojevski ni šel v ječo kot socialni delavec in Whitman ni šel na bojišče kot bolniška sestra, kot zdravnik ali kot duhovnik.
Dostojevski je bil prisiljen živeti življenje vsakega od svojih sojetnikov, ker sploh ni bila možna zasebnost: živel je kot žival, kakor nam je znano iz poročil.
Whitman je moral postati bolniška sestra, zdravnik, duhovnik, vse to v enem, ker ni bilo nikjer nikogar drugega, v katerem bi bili združeni ti redki darovi.
Njegov temperament ga nikoli ne bi pripeljal do tega, da bi si sam izbral katero od teh opravil.
Vendar je isti živalski magnetizem – ali pa isto božanstvo v enem in drugem – prisilil ta posameznika pod podobnim pritiskom, da sta presegla sama sebe.
Še vedno ne morem opustiti teme o zelo posebni preizkušnji, ki sta jo prestala.
Zdaj se moram vrniti k njej drugače, na svoj osebni način.
Prizadevam si, da bi nekaj postalo popolnoma jasno ...
Mislim, da sva prvič načela to temo, ko je on odkril na moji polici Lotijeve Razočaranke (Les Désenchantées).
Zraven je bil Lotijev Jeruzalem (Jérusalem), ki ga ni nikoli bral, nikoli ni slišal zanj in rad bi bil zvedel, kakšna knjiga je to.
Moram Vam seveda povedati, da sva se mnogokrat pogovarjala o Jeruzalemu, o bibliji, posebno o Starem testamentu, o osebah kakor David, Jožef, Rut, Ester, Danijel in tako naprej.
Včasih sva preživela ves večer med pogovori o tistem čudnem zapuščenem delu sveta, kjer stoji Sinajsko gorovje; včasih sva govorila o zakletem mestu Petri ali o Gazi.
Včasih je šlo za čudovite jemenske Žide, ki imajo v Jemenu eno najbolj zanimivih prestolnic na svetu – Sano.
Ali pa sva govorila o Židih iz Bokhare, ki so se pred stoletji naselili v Jeruzalemu in do danes ohranili svoj prvotni jezik, šege in običaje, svoje nenavadno naglavno okrasje in prelepa barvita oblačila.
Včasih se pogovarjava o Betlehemu in Nazaretu, ki sta zanj povezana z zelo posvetnimi izkušnjami.
Ali pa nemara o Baalbeku ali Damasku, ki ju je on oba obiskal.
"Džingis se je razglasil za šibo božjo in je dejansko uresničil najrazsežnejše cesarstvo, ki je znano v zgodovini, raztezajoče se od Modrega morja do Baltika in od prostranih sibirskih ravnin do obrežij svetega Gangesa."
(O tem sva razpravljala, o dejstvu, da je neki Mongol dosegel nekaj tako veličastnega.) "Ta gromozanski orkan, ki je začel svojo pot na azijskih visokih planotah, je podiral trohneče hraste in črvojedne stavbe po vsem starem svetu.
Vdor prvih rumenokožnih, ploskonosih Mongolov v Evropo je zgodovinski ciklon, ki je opustošil in prečistil naše trinajsto stoletje in prebil na dveh koncih znanega sveta dva velika kitajska zidova – tistega, ki je ščitil staro cesarstvo središča, in tistega, ki je bil pregrada nevednosti in vraževerja okoli malega sveta krščanstva.
Atila, Džingiskan, Tamerlan so se morali v človeškem spominu uvrstiti poleg mož, kakršni so bili Cezar, Karel Veliki in Napoleon.
Spodbodli so cela ljudstva v delovanje in pretresli globine človeškega življenja; močno so vplivali na narodopisje, odprli zapornice rekam krvi in prenovili obraz stvari ..."
Nekaj vrstic zatem, ko Amiel govori o "sramotiteljih vojne, ki so podobni sramotiteljem groma, viharjev in vulkanov", izjavi naslednje – in to je vrstica, ki se je morala globoko vpisati vame, zakaj kadarkoli naletim nanjo, se razlega kakor plat zvona: "Katastrofe divje vzpostavijo ravnotežje; svet surovo spravijo v red."
Ta zadnji stavek žari in žge: "Svet surovo spravijo v red."
Poskusil je, a se ni mogel spomniti.
Potem se je popraskal po glavi in rekel: "Mogoče sem jo bral v jidišu."
(No, kaj pa boš zdaj s tem?)
"Bral sem tudi več avtorjev, ki pišejo v jidišu," je naenkrat izjavil.
"Bral sem jih v prevodu, Šolema Alejhema seveda.
Ampak boljši od Šolema Alejhema, veliko boljši je bil Mendele Moher-Sfarim!"
"Lahko ti imenujem eno knjigo, za katero stavim, da je nikoli nisi bral v hebrejščini," sem rekel.
"Zdaj si me pa dobil," se je zarežal.
Potem je udaril nazaj, da ne bi zaostajal za mano: "Jaz pa poznam neko knjigo, ki je ti nisi nikoli bral.
Zame je bila to najčudovitejša knjiga: Spomini iz Davidove hiše (Memories of the House of David).
Obsegala je več zvezkov, vsaj osem ali deset."
Po tem skoku v stran sva se vrnila h knjigi, o kateri je že večkrat govoril, in to zmerom z enakim strastnim navdušenjem: Ingeborg, avtor je bil Nemec Bernhard Kellermann.
"Napisal je tudi roman Predor (Der Tunnel), sijajno reč à la Jules Verne, ne pozabi tega!" je vzkliknil.
"Ingeborg pa je ljubezenska zgodba.
Kakor tista knjiga Ona (She), o kateri vedno govoriš."
Zasmejal se je.
"Seveda ti je znano, da to pomeni ‘v božji senci'.
Vendar je to le dobesedni pomen."
Pomolčal je in čez obraz se mu je razgrnil žareč nasmeh.
Nenkrat mu je iz ust privrela hebrejščina.
Govoril je in govoril – zvenelo je kot kakšno zaklinjanje.
"In Gospod je govoril Mojzesu, rekoč: Glej, dal sem ime Bezalel sinu Urija, Hurovega sina, iz judovskega plemena;in napolnil sem ga z božjim duhom, z modrostjo in razumevanjem ter znanjem in vsemi vrstami umetne obrti, zato da bo lahko izumljal umetelna dela, da bo obdeloval zlato in srebro in medenino in da bo obklesaval kamenje in ga oblikoval in da bo rezljal les, da bo delal v vseh vrstah umetne obrti ..."
Neka tema, povezana z branjem knjig, se mi zdi vredna tega, da se pomudimo ob njej, ker je v njej zajeta navada, ki je zelo razširjena in o kateri, kolikor vem, ni bilo veliko napisanega – mislim na branje na stranišču.
Kot mladenič sem se včasih, kadar sem iskal varno mesto, kjer bi lahko požiral prepovedane klasike, zatekel na stranišče.
Po tistem mladostnem obdobju nikoli nisem bral na stranišču.
Če bi iskal miru in pokoja, bi vzel knjigo in se napotil v gozdove.
Ne vem za boljši kraj, kjer bi bral dobro knjigo, kakor globoko v gozdu.
Kdaj pa kdaj sem se zvečer napotil brat v javno knjižnico.
To je bilo, kakor da bi se usedel nekje v nebesih.
Večkrat sem si rekel, ko sem odhajal iz knjižnice: "Zakaj ne prideš sem pogosteje?"
Vzrok je bil seveda ta, da je poseglo vmes življenje.
Človek dostikrat reče "življenje", ko misli na zabavo ali na neumna razvedrila.
("François, samo čisto malo se še potrudi ...!")
"Kaj pa, če smem vprašati?"
"Oh, to sem že prebrala.
Zdaj berem že nekaj drugega."
"Ne, dragec, skrajšani bo zadostoval.
Laže ga držiš v roki."
"Ravnokar se je izkazalo, da je Katarina prevarala kardinala.
Premetena Italijanka je videla v mlajši veji kraljeve družine oviro, ki jo lahko izkoristi proti namenom družine Guise; in čeprav sta ji dva Gondijeva svetovala, naj pusti družino Guise, zato da bodo z vso mogočo nasilnostjo udarili po Bourbonih, je posvarjena od kraljice navarske onemogočila zaroto, s katero naj bi zasegli Béarn, dogovorjena s posredovanjem Guisov s španskim kraljem.
Ker je bila ta državna skrivnost znana le njim in Katarini, sta se lotarinška kneza prepričala o njenem izdajstvu in želela sta jo poslati nazaj v Firence; da bi zavarovali dokaze o Katarininem izdajstvu – izdala naj bi bila lotarinško hišo – pa sta jo vojvoda in kardinal maloprej zaupno seznanila z njunim načrtom, da bi odstranila navarskega kralja."
Seveda sem bil ves čas gori v dnevni sobi in brskal po poldrugi meter visokem regalu.
Moja mama je bila prav tako zbegana od tega početja, kakor je bila od vsega, kar sem storil, ker mi je padlo v glavo.
Ni mogla razumeti, kako morem "zapraviti" lep popoldan z branjem teh uspavajočih bukev.
Vedela je, da sem žalosten, nikoli pa ni imela niti najmanjšega pojma o tem, zakaj sem žalosten.
Včasih je izrazila misel, da sem potrt zaradi knjig.
In seveda so me knjige res pomagale globlje potiskati v potrtost, saj niso vsebovale nobenega zdravila zoper moje slabo počutje.
Hotel sem se utopiti v svoji žalosti in knjige so bile kakor toliko in toliko debelih, brenčečih muh, ki mi ne dajo spati, da me začne od te nadlege srbeti koža na lobanji.
Univerzalnost misli je neomejena in vseobsežna.
Nič ne presega dojemanja in razumevanja.
Pogrešamo pa vedoželjnost, željo brati ali interpretirati, željo podeliti smisel vsaki izraženi misli.
Dramatika je kategorija literature, s katero sem se največ ukvarjal.
Moja strast za gledališče sega tako daleč nazaj, da je skorajda videti, kakor da sem se rodil za kulisami.
Sedemleten sem začel hoditi v vodvilsko gledališče The Novelty na Driggovi aveniji v Brooklynu.
Zmerom sem šel na sobotno matinejo.
Cena za vstop v "zamorska nebesa" je bila takrat deset centov.
(To je bila zlata doba, ko si zares lahko dobil za deset centov dobro cigaro.)
Biljeter Bob Maloney, bivši boksar z najširšimi, najbolj četverokotnimi rameni, kar sem jih videl v svojem življenju, je stražil nad nami z močno palico iz trstovca.
Tega moža se spominjam bolj kakor dejanj na odru ali igralcev, ki sem jih tam videl.
On je bil lopov, ki je bil najmočnejši med vsemi v mojih nemirnih sanjah.
A četudi ne hodim več v gledališče, četudi sem opustil vse misli na pisanje za gledališče, ostaja gledališče zame kraljestvo čiste magije.
Po silovitosti zavzema elizabetinska drama – razen Shakespeara, ki ga ne prenesem – drugo mesto takoj za biblijo.
Pogosto sem sam pri sebi primerjal to obdobje z dobo, ki je porodila velike grške dramatike.
Zmerom sem močno občutil skrajno nasprotje v jeziku med tema obdobjema v zgodovini dramatike.
Jezik grških dram je preprost, neposreden, razumljiv vsakemu razumnemu človeku; elizabetinski jezik je buren in neobrzdan, namenjen pesnikom, čeprav so bili (takratni) gledalci večinoma drhal.
V ruski dramatiki imamo spet preprostost Grkov; dramatska tehnika pa je druge vrste.
Artaud je predlagal, naj občinstvo sodeluje na nov način.
Vendar to ne bo uresničeno, dokler se ne preobrazi celotna zamisel gledališča.
Knjige se nagibajo k temu, da nas ločujejo, gledališče k temu, da nas združuje.
Poslušalstvo, ki je kakor želatina v roki zmožnega dramatika, nikoli ni bolj solidarno kakor med kratko uro ali dvema, ko traja predstava.
Samo med revolucijo se pojavi kaj, kar je podobno tej bližnji povezanosti med ljudmi.
Če prav uporabiš gledališče, je to eno najmočnejših orožij v človekovih rokah.
Da je zapadlo v stanje razkroja, je samo še eno znamenje izrojenih časov.
Kadar gledališče zaostaja, to pomeni, da je življenje v žalostnem stanju.
Enako radost, ki človeka obhaja, ko odkriva svoje knjige, svoje avtorje, občutimo tudi pri igralcih na odru.
Morda so nam kot mladeničem govorili, češ da moramo nujno videti ("preden umrejo") igralce in igralke kakor John Drew, William Faversham, Jack Barrymore, Richard Mansfield, David Warfield, Sothern in Marlow, Sarah Bernhardt, Maude Adams, vendar smo dočakali svoje veliko veselje, ko smo sami odkrivali osebnosti, kakor so Holbrook Blinn, O. P. Heggie, Edward Breese, Tully Marshall, Campbellova, Richard Bennett, George Arliss, Cyril Maude, Elissa Landi, Olga Čehova, Jeanne Eagels in drugi, mnogi, mnogi drugi, zdaj že skoraj legendarni igralci.
